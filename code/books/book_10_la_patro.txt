X
1. Licet origo nominum unde veniat a philosophis, eam teneat rationem, ut HOMO ab humanitate, SAPIENS a sapientia nominetur, quia prius sapientia, deinde sapiens, tamen claret alia specialis in origine quorumdam nominum causa, sicut homo ab humo, unde proprie homo est appellatus. Ex quibus exempli gratia quaedam in hoc opere posuimus.
A
2. Aeros, vir fortis et sapiens.
Auctor ab augendo dictus.
Auctorem autem feminino genere dici non posse existimant. Nam quaedam 458 sunt quae in feminino flecti non possunt, ut cursor.
Actor, ab agendo.
3. Alumnus, ab alendo vocatus: licet et qui alit et qui alitur, alumnus dici potest, id est, et qui nutrit, et qui nutritur, sed melius tamen qui nutrit.
4. Amicus per derivationem quasi animi custos; dictus autem proprie amicus ab hamo, id est, catena charitatis; unde et hami, quod teneant.
5. Amator turpitudinis, quia amore torquentur libidinis. Amabilis autem, quod sit amore dignus.
Amasius, eo quod sit pronus ad amorem.
6. Astutus ab astu vocatus, quod est callidi et cauti hominis, qui possit sine periculo fortiter aliquid facere.
Argutus, quia argumentum cito invenit in loquendo
Acer, in unamquamque formam vegetus ac nimius.
Alacer, a velocitate, et cursu, quasi diceret aliger.
Armiger, quod arma gerat.
Alacris, laetus, alacriter gestiens, 459 et nullius rei novitate turbatus.
Agilis, ab agendo aliquid celeriter, sicut docilis.
7. Aemulus, ejusdem rei studiosus, quasi imitator et amabilis; alias inimicus invenitur.
Aequus, est secundum naturam justus dictus, ab aequalitate, hoc est ab eo quod sit aequalis; unde et aequitas appellata ab aequalitate quadam scilicet.
Aequaevus, ab eo quod sit alteri aequalis aevo, id est, coaetaneus. Arrogans, eo quod multum rogetur, et ille fastidiosus sit. Audax, proprie pro arrogante ponitur. Animosus, quod sit animis et viribus plenus. Animatus, quasi animo auctus, et quasi animo firmatus.
8. Elatus, pro eo quod seipsum super mensuram suam elevet, dum magnus sibi videtur de his quae agit.
Attollens, quod se elevet et erigat.
Ambitiosus, quod honores ambiat.
9. Avidus dictus ab avendo, avere enim cupere est. Hinc et avarus. Nam quid est avarum esse? progredi ultra quam sufficit. Avarus ex eo dictus, quod sit avidus auri, et nunquam opibus expleatur, et quantum plus habuerit, tantum plus cupiat, Flacci super hoc concordante sententia, qui ait: Semper avarus eget . . . , et Sallustii: Quod avaritia neque copia, neque inopia minuitur.
10. Amarus, a sapore translatum nomen habet. Est enim insuavis, nec novit quemquam ad consortium suum aliqua invitare dulcedine.
Adulter, violator maritalis pudoris, eo quod alterius thorum polluat.
11. Anceps, huc illucque fluctuans, ac dubius, istud an illud capiat, et in quam partem declinet anxius. Atrox, quod sit tetris moribus. Abstemius, a temeto, id est, vino, quasi abstinens a vino. Ablactatus, quod sit a lacte ablatus.
12. Aeger, quod agatur infirmitate, vel tristitia ad tempus. Aegrotus, quod sit aeger frequentius, sicut iratus et iracundus. 460 Aerumnosus a rumine dictus, quod per inopiam miser factus, esurit et sitiat.
13. Auspex, eo quod avium auspicia intendat, sicut auceps, quod aves capiat.
Astrosus, ab astro dictus, quasi malo sidere natus.
14. Enormis, eo quod normam et mensuram excedat.
Abactor, est fur jumentorum et pecorum, quem vulgo abigeum vocant, ab abigendo scilicet.
15. Atratus, et albatus: ille a veste nigra, iste ab alba. Advena, eo quod aliunde adveniat. Alienigena, qui ex alia gente genitus est, et non ex ea ubi est. Item alienigena quod alienae regionis sit, et non ejus ubi est.
16. Accola, eo quod adveniens terram colat.
Agricola, a colendo agro, sicut silvicola.
Assecla, eo quod sequatur aliquem lucri causa.
17 Assiduus dicebatur apud antiquos, qui assibus ad aerarii expensam conferendis erat, et in negotiis quoque publicis frequens; unde, et per s, non per d scribendus est.
18. Apparitor nominatus, quod appareat, et videatur, et praesto sit ad obsequium.
Attentus, ut aliquid audiens teneat.
19. Attonitus, veluti furore quodam instinctus, atque stupefactus; dictus 461 autem attonitus a tonitrui strepitu, quasi tonitruo stupefactus, et vicino fulgori, aut tactu proximus.
20. Allectus, quod sit palam electus. Abactus, quod sit ab actu remotus. Abortivus, eo quod non oriatur, sed aboriatur, et excidat. Adoptivus, quia est palam optatus in filium.
21. Ambo ab eo quod est ἄμφω, nomen de Graeco Latinum factum, littera tertia demutata. Alius de multis dicitur, alter vero de duobus. Aequimanus appellatus qui utraque manu gladio incunctanter utitur.
B
22. Beatus dictus, quasi bene auctus, scilicet ab habendo quod velit, et nihil patiendo quod nolit. Ille autem vere beatus est, qui et habet omnia quae vult bona, et nihil vult male. Ex his enim duobus beatus homo efficitur.
23. Bonus a venustate corporis creditur dictus, postea et ad animum translatum nomen. Eum autem dicimus bonum, cui non praevalet malum; eumque optimum, qui peccat minimum.
24. Benignus est vir sponte ad benefaciendum paratus, et dulcis alloquio; non autem multum distat benignus a bono, quia, et ipse ad benefaciendum videtur expositus. Sed in eo differt, quia potest bonus esse, et tristior, et bene quidem facere, et praestare quod poscitur, non tamen suavis esse novit consortio. Benignus autem sua cunctos novit invitare dulcedine.
25. Beneficus a benefaciendo alteri dictus; unde et beneficentia vocatur, quae proximo prodest. 462
26. Benivolus, quia bene vult. Non tamen dicimus benevolus, sicut nec malevolus. Saepe enim ex duabus partibus compositum nomen, aut priorem, aut sequentem litteram corrumpit; nam benevolentia absurdum sonat.
27. Blandus, dulcis et invitans ad familiaritatem sui.
28. Brutus, quasi obrutus, quia sensu caret. Est enim sine ratione, sine prudentia. Unde et ille Junius Brutus ex sorore Tarquinii superbi genitus, cum eumdem casum timeret quem frater inciderat, qui ob divitias et prudentiam ab avunculo fuerat occisus, utilem temporis simulavit stultitiam. Unde etiam Brutus est cognominatus, dum vocaretur Junius.
29. Balbus, a balando potius quam loquendo dictus; verba enim non explicat. Inde et blesus, quia verba frangit.
30. Bucco, garrulus, quod caeteros oris loquacitate, non sensu, exsuperet.
Biliosus, quod semper sit tristis, ab humore nigro, qui bilis vocatur.
31. Baburrus, stultus, ineptus.
Biothanatus, quod est vi mortuus; θάνατος enim Graeco sermone mors dicitur.
C
32. Clarus a coelo, quod splendeat; unde et clara dies, pro splendore coeli. Celsus a coelo dictus, quod sit sublimis, et altus, quasi coelestis. 463
33. Castus, primum a castratione nuncupatus; postea placuit veteribus etiam eos sic nominari qui perpetuam libidinis abstinentiam pollicebantur.
34. Coeles dictus, quia iter sibi facit ad coelum.
Coelebs, connubii expers, qualia sunt numina in coelo, quae absque conjugiis sunt. Et coelebs dicitur, quasi coelo beatus.
Caelicola, eo quod coelum colat, est enim angelus.
35. Continens, non solum in castitate dicitur, sed et in cibo et potu; in ira quoque, et vexatione mentis, et detrahendi libidine. Et continens, quod se a multis malis abstineat.
36. Clemens, misericors ab eo quod cluat, id est, protegat, et tueatur, sicut solet patronus clientem.
37. Concors a conjunctione cordis appellatus; nam sicut consors dicitur qui sortem jungit, ita ille concors dicitur qui corde jungitur.
38. Concionator, multitudinis allocutor.
Consolator, unius allocutor; et inde dictus consolator, quod soli se applicat cui loquitur, et solitudinem levat alloquio suo: hinc et solatium.
39. Consultus est qui consulitur, cui contrarius est inconsultus, qui non accipit consilium.
40. Constans dictus, quod undique stat, nec in aliquam partem declinari potest.
Confidens, quod sit in cunctis fiducia plenus. Unde et Coecilius: Si confidentiam habes, confide omnia.
41. Cautus a cavendo dictus.
Callidus, fraudulentus, quia celare novit, et male peritus. Callidum autem veteres non pro astuto tantum, 464 sed etiam pro astute docto ponebant. Hunc, et versutum, ab eo quod animum cito vertat.
42. Cupidus a capiendo multum, id est, accipiendo vocatus. Clamosus, quasi calamosus a calamo, scilicet, quod sonet. Calumniator, falsi criminis accusator a caluendo, id est, frustrando et decipiendo, dictus.
43. Calculator, a calculis, id est, lapillis minutis, quos antiqui in manu tenentes numeros componebant.
44. Compilator, qui aliena dicta suis permiscet, sicut solent pigmentarii in pila diversa mista contundere. Hoc scelere quondam accusabatur Mantuanus ille vates, cum quosdam versus Homeri transferens suis permiscuisset, et cum compilator veterum ab aemulis diceretur, ille respondit: Magnarum esse virium clavam Herculi extorquere de manu.
45. Contumax, ab eo quod contemnat.
Chromaticus, quia non confunditur, nec colorem mutat; Graece enim χρῶμα color vocatur.
46. Contumeliosus, quia velox est et tumet in verbis injuriae.
Contentiosus, ab intentione vocatus, qui non ratione aliquid, sed sola pertinacia vindicat.
47. Contemptibilis, vel quia contemptui habilis, vel quia contemptus, et vilis, id est, sine honore.
48. Crudelis, hoc est, crudus, quem Graeci ὤμον appellant per translationem, quasi non coctus, nec esui habilis; est enim asper et durus.
49. Carnifex, quod carnem efficiat.
Cruciarius, eo quod sit cruce dignus.
Collega, a colligatione societatis et amicitiae complexu dictus. Coaetaneus, quasi compar aetatis. 465
50. Complex, qui uno peccato, vel crimine alteri est applicatus ad malum; ad bonum vero nunquam dicimus complicem.
51. Consors, eo quod ad eum pars pertinet bonorum; nam sortem veteres pro parte ponebant. Consors ergo, quod sit communis sorte, sicut dissors dissimilis sortis.
52. Celer appellatus a celeritate, quia quod usus exigit velocius facit.
Confinalis, ab eo quod sit genere vel loco affinis.
Colonus a colonia, vel ab agro colendo dictus.
53. Curator, quod curam ferat pueris, qui adhuc ejus aetatis sunt ut negotia sua satis administrare non possint.
Cognitor, a cognoscendo causam dictus.
Clientes, prius colentes dicebantur, a colendis patronis.
54. Captus . . . . .
Captivus dicitur quasi capite diminutus, ingenuitatis enim fortuna ab eo excidit, unde, et a jurisperitis capite diminutus dicitur.
55. Colomis, a columna vocatus, eo quod erectus et firmissimus sit.
56. Comptus, a coma dictus, quod sit formosus capillis, vel quia comam nutrit.
57. Calamistratus a calamistro, id est, acu ferreo in calami similitudine facto, in quo crines obtorquentur, ut crispi sint, quem in cinere calefacere solent qui capillos crispant, ut calamistrati sint.
58. Corpulentus, quod sit corpore validus, et lentis carnibus.
Crassus, a sagina corporis, a creando carnes.
Comessor, a comedendo satis. 466 Est enim gulae ac ventri immoderate deditus.
Caupo pessimus, de vino aquam faciens.
59. Candidus: canus dictus a candore, et candidus quasi candor datus; studio enim accedit candor. Nam album vocari, naturae est.
60. Clodus . . . . Curvus . . . Crispus . . . .
Caecus appellatus, quod careat visu. Est enim luminibus amissis. Caecus est, qui utroque oculo non videt.
61. Caducus a cadendo dictus, idem lunaticus, eo quod certo lunae tempore patiatur. Confusus, a confusione sceleris appellatus, inde et confusio.
62. Convulsus dicitur, cui sua, vi aliqua adimuntur. Unde et convulsa navis, cujus eminentia vi tempestatis adimuntur; unde et Virgilius: Vix septem convulsae undis, quasi mutilatae.
63. Consumptus, totus sumptus, et dovoratus.
Conciliatrix, ob societatem flagitiosae consensionis dicta, eo quod intercurrat, alienumque nundinet corpus. Hanc etiam et laenam vocant.
64. Circumforanus, qui advocationum causa circum fora et conventus vagatur. Collegiatus . . . . Carpentarius . . . .
D
65. Dominus per derivationem dictus, quod domui praesit.
Disertus, doctus, a disserendo dictus, disposite enim disserit.
66. Doctus a docendo, inde et doctor.
Docilis, non quod sit doctus, sed quia doceri potest; est enim ingeniosus, et ad discendum aptus.
Discipulus a disciplina dictus, disciplina autem a discendo vocata.
67. Dispensator vocatur, cui ereditur administratio pecuniarum. 467 Et ideo dispensator, quia prius qui dabant pecuniam, non numerabant eam, sed appendebant.
68. Dives ab aere vocatus. Decorus, perfectus, a decem. Dulcis . . . . Decens, compositus, a numero decem dictus. Hinc et decorus, et decibilis.
69. Directus, eo quod in rectum vadit.
Dilectus a diligentia. Haec sunt enim signa diligendi.
70. Delibutus, de oleo unctus, ut athletae solent, vel in ceromate pueri. Hinc, et delibutum gaudio, id est, perfusum, vel plenum.
Delicatus, quod sit deliciis pastus, vivens in epulis, et nitore corporis.
71. Defessus, semper infirmus, quasi diu fessus.
Debilis, quod per bilem factus sit fragilis. Bilis enim humor est afficiens corpus.
Decolor, quod desit illi color.
72. Desperatus, vulgo vocatur malus, ac perditus, nec jam ullius prosperae spei. Dicitur autem per similitudinem aegrorum, qui affecti et sine spe deponuntur. Consuetudo autem erat apud veteres ut desperati ante januas suas collocarentur, vel ut extremum spiritum redderent terrae, vel ut possent a transeuntibus forte curari, qui aliquando simili laboraverant morbo.
73. Degener, aut ignobilis, aut quod sit impari genere, aut si dum sit optimo genere natus, inhoneste tamen vivit.
74. Decrepitus, quod morti sit propior, et quasi ad mortis tenebras vertat, sicut crepusculum tempus noctis. Alii dicunt decrepitum, non qui 468 senectute avulsus est, sed qui jam crepare desierit, id est, loqui cessaverit.
75. Depretiatus, ab eo quod sit vilis, nec aliquo pretio dignus.
Dirus, praeparcus, et teter, quasi divina ira in id actus. Nam dirum dicitur quod divina infertur ira. Alias DIRUS, magnus.
76. Dehiscens, valde hiscens. Hic enim de au gentis est, ut de amare, de sidere.
Despiciens, eo quod deorsum aspiciat, vel contemptui habeat.
Dolosus, insidiosus, vel malignus, ab eo quod deludat. Ut enim decipiat, occultam malitiam blandis sermonibus ornat.
77. Dubius, incertus, quasi duarum viarum.
Delator, dictus, eo quod detegat quod latebat.
Dilator, quia differt ad proferendum.
Desidiosus, tardus, piger, a desidendo vocatus, id est, valde sedendo (idem et reses, a residendo ); de enim hic augentis est.
78. Delirus mente defectus per aetatem, ἀπὸ τοῦ ληρεῖν, vel quod a recto ordine et quasi a lira aberret. Lira enim est arationis genus cum agricolae facta semente dirigunt sulcos, in quos omnis seges decurrit.
79. Demens, idem qui amens, id est, sine mente, vel quod diminutionem habeat mentis. Desipiens, eo quod minus sapere incipit quam solebat.
80. Damnatus, et damnabilis, quorum prior jam addictus est, sequens potest addici.
Degulator, quod gulae sit deditus.
E
81. Elatus pro eo quod seipsum supra mensuram suam elevet, dum magnus sibi videtur de his quae agit.
Enormis, eo quod normam, et mensuram excedat.
82. Eloquens, profusus eloquio.
Exertus, in loquendo expeditus. Exerere enim proferre vel expedire est.
Eruditus, quia non rudis, sed jam doctus.
83. Expertus, multum peritus; ex enim hic pro valde ponitur.
Expers vero, qui est extra peritiam et intellectum.
Exornatus, valde ornatus; ex enim pro valde ponitur, sicut excelsus, quasi valde celsus.
84. Eximius, quasi valdee minens.
Efficax dictus, quia nullam difficultatem habet in qualibet re facienda; hinc, et efficiens a faciendo dictus.
Exspes, quod sine spe.
Expers, quia extra partem, caruit enim parte.
Exsors, quia extra sortem est.
85. Exsul, quia extra solum suum est, quasi trans solum missus, aut extra solum vagus. Nam exsulare dicuntur qui extra solum eunt.
86. Extorris, quia extra terram suam est, quasi ex terris. Sed proprie extorris, cum vi expulsus, et cum terrore solo patrio ejectus; et extorris, ex terra sua pulsus.
87. Extorris, extra terram: aut extra terminos suos, quia exterretur.
88. Exterminator, non ille, qui vulgo dicitur ἀφανὴς εἶναι, sed qui dejicit 470 et expellit a terminis civitatis.
Exterminatus, ab eo quod sit extra terminos suos ejectus; sic et externus, eo quod sit alienae terrae.
89. Egens, et egenus, sine gente, et sine genere, indigens.
Exiguus, multum egens. Ex enim pro valde ponitur.
Exilis, tenuis, quod possit quamvis per angustum exire (sive sine illis).
90 Exesus, quasi percomesus. Est enim aridus, tenuis et exilis.
Exhaustus, quia consumptus est, et inanis effectus.
Exsanguis, quod sit extra sanguinem.
91. Exanimis, est mortuus. Exanimis autem et exanimus dicimus, sicut unanimus, et unanimis, inermus, inermis, et hoc nostro arbitrio subjacet.
92. Exustus dicitur, de quo nihil superest, quasi valde ustus. Ex enim pro valde ponitur.
Exosus ab odio dictus; nam antiqui, et odi dicebant, et osus sum; hinc est exosus, quo utimur, licet jam osus non dicamus.
93. Effractor, quod sit expugnator claustrorum.
Exitiosus, eo quod multis exitio sit.
Exsecutor, ab exsequendo; idem et exactor.
Efferatus, mente ferina effectus, et ultra humanum modum excedens.
Effrenatus, ab eo quod sit praeceps, et pronus, et sine freno rationis.
94. Eunuchus, Graecum nomen est, quod est spado. Horum quidam coeunt, sed tamen virtus in semine nulla est. Liquorem enim habent, et emittunt, sed ad gignendum inanem atque invalidum.
95. Effeta ab eo quod sit frequenti fetu exhausta; partus enim eam assiduus debilem reddidit.
F
96. Facundus dictus, quia facile fari possit.
Facetus, qui jocos et lusus gestis et factis commendat, a faciendo dictus.
Frugalis, a fruge nominatus, id est, a fructu, ve parcimonia, sive, ut alii volunt, a modestia et temperantia.
97. Fenerator, qui pecuniam deponit apud debitorem, quasi fenoris actor; nam fenus pecunia est. Fenerator autem Latine dicitur et qui dat mutuum, et qui accipit.
Flamines, pontifices idolorum.
98. Felix dicitur qui felicitatem dat; felix qui accipit; et felix, per quem datur felicitas, ut felix tempus, felix locus.
99. Fidelis, pro eo quod fit ab eo id quod dicit, vel quod promittit bonum.
Facilis, a faciendo, nec tardus.
Firmus, unde et formosus.
Fortis, quia fert adversa, vel quaecunque acciderint; sive a ferro, quod sit durus, nec molliatur.
100. Formosus a formo dictus. Formum enim veteres calidum et fervens dixerunt. Fervor enim sanguinem movet, sanguis pulchritudinem.
101. Foedus nomen habet ab hirco, et haedo, f littera addita. Hunc veteres in gravi significatione ponebant, ut: Sanguine foedantem, quos ipse sacraverat ignes. 472 Fragilis dictus, eo quod facile frangi possit.
102. Fessus, quasi fissus; nec jam integer salute: est autem generale. Dicimus enim fessus animo, ut ter fessus valle resedit; et fessus corpore, quod magis est proprium; et fessus rerum a casu venientium.
Fatigatus, quasi fatis agitatus.
103. Formidolosus a formo, id est, sanguine dictus, cum se a cute ad praecordia fugiens contrahit sanguis; nam timor sanguinem gelat, qui coactus gignit formidinem, unde est illud: Gelidusque coit formidine sanguis.
Formidolosus autem cum sit timidus, et timendum significat.
104. Fatuus ideo existimatur dictus, quia neque quod fatur ipse, neque quod alii dicunt, intelligit. Fatuus originem ducere quidam putant a miratoribus Fatuae Fauni uxoris fatidicae, eosque primum fatuos appellatos, quod praeter modum obstupefacti sunt vaticiniis illius, usque ad amentiam.
105. Fautor, ab eo quod faveat et consentiat.
Fictor, appellatus a fingendo, et componendo aliquid, sicut qui capillos mulierum lenit et pertractat, ungit et nitidat.
Fallax, quod fando, id est, loquendo decipiat. 473
106. Fervidus, iracundus, ira enim inflammat.
Frendens, quod minando frangat dentes, et comprimat.
Fremens . . . .
Ferox, ab eo quod feritatem exerceat, ut bestia.
107. Fur a furvo dictus est, id est, a fusco; nam noctis utitur tempore.
Factiosus, inter opprobria, cum seditiosum accipi volumus; cum vero gratiosum, ac potentem, quasi magnae factionis.
108. Facinorosus, a facti commisso nominatus; facit enim quod alteri noceat.
Femellarius, feminis deditus, quem antiqui mulierarium appellabant.
Flagitiosus, eo quod frequentius flagitet atque appetat libidinem.
109. Furcifer dicebatur olim, qui ob leve delictum cogebatur a dominis, ignominiae magis, quam supplicii causa, furcam circa viam ferre, praedicans peccatum suum, et monere caeteros, ne quid simile peccarent.
110. Futilis, vanus, superfluus, loquax, et est metaphora a vasis fictilibus, quae quassa et rimosa non tenent quae injeceris.
111. Fornicarius . . . . .
Fornicatrix est cujus corpus publicum et vulgare est. Hae sub arcuatis prostabant, quae loca fornices dicuntur; unde et fornicariae. Virgilius: Atque adverso fornice.
112 Fecunda, a fetu dicta, quasi fetu abundans: est enim partu frequens.
Feta . . . . .
Flens, quasi lacrymis fluens.
Fugitivus nemo recte dicitur, nisi qui dominum fugit; nam si parvulus puer a nutrice, vel a schola discesserit, fugitivus non est.
G
113. Gloriosus a frequentia claritatis dictus, g pro c littera commutata. Gloriosus a laurea dictus, quae datur victoribus.
Gnarus, sciens, cui contrarius; ignarus, nesciens.
Gravis, venerabilis; unde 474 et contemptibiles leves dicimus. Gravis pro consilio et constantia dictus, quia non levi motu dissilit, sed fixa constantiae gravitate consistit.
114. Grandis . . . . . Gracilis . . . . . Grandaevus, quod sit grandis aevo. Gratus, gratiam servans; sed gratus tantum animo, gratissimus et animo et corpore dicitur.
Gratificus, ab eo quod gratis faciat bonum. Gratiosus, qui plus unicuique quam meretur tribuit.
115. Garrulus proprie dicitur, qui vulgo verbosus appellatus, accedente laetitia, nec valens, nec volens tacere. Sumptum nomen a graculis avibus, qui importuna loquacitate semper strepunt, nec unquam quiescunt.
Ganeo, luxuriosus, et tanquam in occultis locis, et subterraneis, quae ganea Graeci vocant.
Glutto, a gula, id est, gulosus.
H
116. Heros vir sapiens, et fortis.
Humilis, quasi humo acclinis.
Honorabilis, quasi honori habilis, hoc est, aptus.
117. Honestus, quod nihil habeat turpitudinis nam quid honestas, nisi honor perpetuus, id est, quasi honoris status?
Humanus, quod habeat circa homines amorem et miserationis affectum; unde et humanitas, qua nos invicem tuemur.
Habilis, quod sit ad habendum commodus, atque aptus. Honorosus, plus est quam honoratus, sicut scelerosus, quam sceleratus.
Hirsutus, ab eo quod sit hirtus, et pilis horridus.
119. Hypocrita, e Graeco sermone in Latinum simulator interpretatur. Qui dum intus malus sit, bonum se palam ostendit; ὑπὸ enim falsum, κρίσις judicium interpretatur.
120. Nomen autem hypocritae tractum est a specie eorum qui in spectaculis contecta facie incedunt, distinguentes vultum ceruleo minioque colore, et caeteris pigmentis, habentes simulacra oris lintea gypsata, et vario colore distincta, nonnunquam, et colla, et manus creta perungentes, ut ad personae colorem pervenirent, et populum, dum in ludis agerent, fallerent, modo in specie viri, modo in feminae, modo tonsi, modo criniti, anili, et virginali, caeteraque specie, aetate, sexuque diverso, ut fallant populum, dum in ludis agunt.
121. Quae species argumenti translata est in iis qui falso vultu incedunt, et simulant quod non sunt; nam hypocritae dici non possunt ex quo foras exierint.
122. Humatus, quod sit humo tectus, id est, sepultus.
Hilaris, Graecum est nomen.
I
123. Ingeniosus, quod intus vim habeat gignendi quamlibet artem.
Inventor dictus quod in ea quae quaerit venit; unde et ipsa quae appellatur inventio, si verbi originem retractemus, quid aliud resonat, nisi quia invenire est in id venire quod quaeritur?
124. Interpres, quod inter partes medius sit duarum linguarum 476 dum transfert. Sed et qui inter Deum, quem interpretatur, et homines, quibus divina indicat mysteria, interpres vocatur.
125. Juridicus, quia legum jura dicit.
Indoles, proprie est imago quaedam futurae virtutis.
Justus dictus, quia jura custodit, et secundum legem vivit.
126. Innox, quod non noceat.
Innocuus, cui nocitum non sit, sed apud veteres utrumque indifferens est.
Jocundus, eo quod si semper jocis aptus, et hilaritati, a frequentia, sicut iracundus.
JOCOSUS, jocis usus.
127. Inclytus, Graecum nomen est. Nam κλυτὸν Graeci gloriosum vocant.
Illustris, nomen notitiae est, quod clareat multis, splendore generis, vel sapientiae, vel virtutis, cui contrarius est obscure natus. Idoneus. . . . .
128. Incolumis, a columna nomen habet, quasi erectus, fortis et stabilis.
Immarcescibilis, incorruptus, et sempiternus, quod sit sine marcore et languore.
Intemeratus, incorruptus, et nulla temeritate violatus.
129. Infirmus, quia sine formo, id est, sine calore.
Imbecillis, quasi sine baculo, fragilis, et inconstans.
Inanis, levis.
130. Inconstans, quia non est stabilis, sed quod placet ei rursus displicet.
Jactans, vel arrogans est, qui majorum institutis non acquiescit, sed propriam quamdam viam justitiae et sanctitatis inquirit.
Iracundus dictus, qui accenso sanguine in furorem compellitur, ut enim flamma dicitur, et ira inflammat.
131. Incentor, ab eo quod incendat, atque inflammet.
Incentor, quia prava suggestione ad vitia cor aliorum succendit, et persuadendo inflammat.
132. Inexpiabilis, quod nunquam expietur, nunquam purgetur.
477 Inlaudabilis, non quia laudatus non sit, sed quia laudari non meruerit.
Iratus, ira actus.
133. Impius, quia sine pietate religionis est.
Iniquus proprie dictus, quia non est aequus, sed inaequalis. Inter impium autem et iniquum hoc distare nonnunquam solet, quia omnis impius iniquus, non tamen omnis iniquus est impius. Impius namque pro infideli ponitur; et dictus impius, quod sit a pietate religionis alienus. Iniquus vero dicitur, pro eo quod non est aequus, sed pravis operibus maculatur, vel si Christianitatis nomine censeatur.
134. Inimicus, quia non amicus, sed adversarius. Duae autem res inimicos faciunt: fraus et terror. Terror, quod timent; fraus, mali quod passi sunt.
135. Invidus, dictus ab intuendo felicitatem alterius.
Invidiosus est, quia ab alio patitur invidiam.
Invisus, odiosus, ab invidia et zelo dictus.
136. Intestabilis, cujus testimonium non valet, et quod dixerit irritum improbatumque sit.
Infamis, non bonae famae.
Improbus dictus, quod instat etiam prohibenti.
137. Importunus, inquietus, quia non habet portum, id est, quietem. Unde et importuni, quia in naufragium cito feruntur.
Infrenis est qui frenis non regitur, ut Numidae infreni.
138. Infrendens, proprie est inter se comprimens dentes. Nam et frendere significat dentibus frangere; unde nefrendes infantes, qui necdum dentes habent.
Ingluviosus, a gula et voracitate dictus.
139. Inglorius, quod sit sine gloria, id est sine triumphis. Item inglorius, immemor gloriae.
Informis, ingens, non quod non habeat formam, sed quod ultra formam magni udinem habeat. 478
140. Inveterator, eo quod sit multi veterisque usus in malitia.
Immanis, quia non bonus, sed crudelis, et terribilis. Manum enim bonum dicitur. Unde κατ' ἀντίφρασιν dii manes, minime boni.
141. Immunis, minime munificus, ut est in proverbio veteri: Immunem cives odere sui. Item immunis, qui non facit munia, id est officio non fungitur, est enim omni privilegio vacuus.
142. Indemnis, eo quod sine damno vivat, et sine ulla culpa, atque periculo.
Iners, sine arte, et ob hoc ne operi quidem ulli aptus.
Inermis, vel sine armis, vel sine viribus. Nam semper arma pro viribus.
143. Ignavus, ignarus viae, id est rationis et vitae.
Ignarus, non gnarus, id est, inscius, vel sine naribus. Olfecisse enim veteres, scisse dicebant.
Ignarus autem duo significat, vel qui ignorat vel qui ignoratur.
144. Immemor, qui oblitus est, perdidit enim memoriam.
Inscius, quia sine scientia est.
Idiota, imperitus. Graecum est.
Imperitus, sine peritia.
145. Inconsultus, ab eo quod non accipiat consilium. Item inconsultus, quia est sine consilio, et inscius rerum, atque ignarus.
Ineptus, apto contrarius est quasi inaptus.
146. Inops, qui sine terra est; opem enim terram intelligimus, quia opem fert fructificando. Alii inopem intelligunt, non sepultum, inhumatum, cui nec inanis absenti surrexit tumulus.
147. Ignobilis, eo quod sit ignotus, et vilis, et obscuri generis, 479 cujus ne nomen quidem scitur.
Ircosus, quia sudore corporis fetido putet.
Ignotus, ignobilis, vel ex improviso veniens.
148. Improvisus dictus, eo quod subito sit, et non porro ante visus.
Index, proditor, ab indicando.
Indigena, vocatus, quod inde genitus sit, id est in eodem loco natus.
149. Impudens, eo quod ab eo pudor, et pudicitia procul abest.
Impudicus, a paedore vocatus. Paedorem enim fetorem dicunt.
Incestus, propter illicitam commistionem vocatus, quasi incastus, sicut qui virginem sacram vel affinitati suae proximam stupra verit.
150. Internicida est qui falsum testamentum fecit et ob id hominem occidit.
Inficiator, negator, quia non fatetur, sed contra veritatem mendacio innititur.
Impostor . . . . .
151. Interceptus, proprie dicitur, qui inter duos de medio tollitur.
152. Insidiosus, quod insideat; nam proprie insidere est dolose aliquem exspectare. Unde et insidiae nominatae sunt.
Incincta, id est, sine cinctu, quia praecingi fortiter uterus non permittit.
153. Investis, id est, sine veste, nondum enim habet stolam, quod est signum maritalis dignitatis.
Iscurra vocatur, quia causa escae quemlibet consectatur.
K
154. Katholicus, universalis, Graecum est.
Karus, Graecum nomen est; sicut, et karitas; unde et karistia, karismata gratiae.
L
155. Luculentus ab eo quod sit lingua clarus, et sermone splendidus.
Lector, dicitur a legendo, id est, percurrendo. Unde et navis dicitur legere quidquid transit. Nam legit, transit, praeterit, ut: . . . . . Crebris legimus freta concita terris. Item lector, a colligendo animo quae legit, quasi collector, sicut illud: Qui legitis flores.
156. Loquax, non est eloquens.
Laetus, a latitudine.
Locuples, quasi locis plenus, et possessionum plurimarum possessor, quemadmodum docet Tullius in libro II, de Republica: « Multaque ditione ovium et boum, quod tunc res erat in pecore, et in locorum possessionibus; ex quo pecuniosi et locupletes vocabantur. »
157. Liberalis dictus ab eo quod libenter donet, nec murmuret.
Largus . . . .
Longus a linea dictus, propter quod sit porrectus.
Longaevus, quasi longi aevi et longi temporis.
158. Longanimis, sive magnanimus, eo quod nullis passionibus perturbatur, sed ad universa sustinenda patiens est. Cui contrarius 481 est pusillanimis, angustus, et in nulla tribulatione subsistens, de quo scribitur: Pusillanimis vehementer insipiens.
159. Levis, ob inconstantiam vagationis appellatur, quia levi motu mentis nunc ista, nunc illa desiderat.
Lubricus, ab eo quod labitur.
Labens, interdum velox, ut: Labere nympha polo, et labere pennis. Cursu enim lapsus celerior est.
160. Latro, insessor est viarum, a Latendo dictus. Aelius autem: Latro est, inquit, latero, ab latere, insidiator viae.
Lanista, gladiator, id est, carnifex Tusca lingua appellatus, a laniando, scilicet corpora.
161. Lacessitor, per translationem dictus a canibus, vel a feris, quae solent lacerando provocare.
Leno, conciliator stupri, eo quod mentes miserorum blandiat, et deliniendo seducat.
Libidinosus, ab eo quod facit quodlibet.
Libidinosus, a Libero, qui puellari corpore pingitur.
Luxuriosus, quasi solutus in voluptates; unde et membra loco mota luxa dicuntur.
Lascivus, quod sit laxus, id est, solutus et vanus.
162. Lymphaticus, quod aquam timeat, quem Graeci ὑδροφόβον vocant. Lymphaticus proprie dicitur qui vitium ex aqua contrahit, cujus vitium est huc atque illuc currere, a fluore aquae sumpto vitio. Sed poetae jam hoc genus nominis pro furiosis usurpant.
163. Languidus . . . . .
Luridus, quod sit pallidus a loro dictus, quod hujusmodi habeat cutem.
Leprosus, a pruritu nimio ipsius scabiei dictus; unde per p scribi debet.
164. Luscus quod lucem ex parte sciat; sicut luscitiosus, qui vespere 482 nihil videt. Luscos coclites dixerunt antiqui; unde et Cyclopas coclites legimus dictos, qui unum oculum habuisse perhibentur.
Lotus, lavatus, id est, mundus.
Lupa, meretrix, a rapacitate vocata, quod ad se rapiat miseros, et apprehendat.
M
165. Misericors, a compatiendo alienae miseriae vocabulum sortitus est; et hinc appellata misericordia, quod miserum cor faciat dolentis alienam miseriam. Non autem occurrit ubique haec etymologia; nam est in Deo misericordia sine ulla cordis miseria.
166. Mactus, magis auctus gloria, et est nomen tractum a sacris. Quoties enim thus aut vinum super victimam fundebatur, dicebant: Mactus est taurus vino, vel thure, hoc est, cumulata est hostia, et magis aucta.
167. Munificus dictus, vel quia alicui munera multa dat, vel quia munus suum, id est, officium quod debet adimplet; sic et munifex, quia munera fert.
168. Magnus . . . . .
Magnanimus, ab eo quod sit magni animi, et magnae virtutis. Cui contrarius pusillanimis.
Magnificus, a magna faciendo vocabulum traxit.
169. Mansuetus, mitis, vel domitus, quasi manu assuetus.
Modestus, a modo dictus, et temperie, nec plus quidquam, nec minus agens.
Mitis, lenis, et mansuetus, et cedens improbitatibus, et ad sustinendam injuriam tacens, quasi mutus.
170. Mutus, quia vox ejus non est sermo, nisi mugitus; vocalem 483 enim spiritum per nares quasi mugiens emittit.
Memor, vel qui memoriam tenet, vel qui memoria tenetur.
171. Magister, major in statione, nam στεῤρὸν Graece statio dicitur.
Minister, minor in statione, sive quia officium debitum manibus exsequitur.
172. Major . . . . .
Minor . . . . .
Minimus, a numero monadis, quod post eum non sit alter.
Maximus, aut meritis, aut aetate, aut honore, aut facundia, aut virtute, aut omnibus magis eximius.
173. Modicus, parvus, sed abusive, caeterum rationabilis.
Moderatus, a modo, scilicet, et temperamento.
Mediocris, quod modicum illi sufficiat.
174. Miser proprie, eo quod omnem felicitatem amiserit. Secundum autem Ciceronem, proprie mortuus, qui in Tusculanis miseros mortuos vocat, propter quod jam amiserunt vitam.
Miserabilis, quod sit miseriae habilis.
175. Maestus, naturaliter tristis, non casu. Est enim a natura mentis et animi; unde, et moestus.
176. Mendicus dictus, quia minus habet unde vitam degat, sive quia mos erat apud antiquos os claudere egenum, et manum extendere, quasi manu dicere.
Mendax, quod mentem alterius fallat.
177. Malignus, quia malitiae votum, vel opus peragit.
Malus, appellatus a nigro felle, quod Graeci μέλαν dicunt, unde, et melancholici appellantur homines, qui et conversationem humanam refugiunt, et amicorum charorum suspecti sunt.
Malitiosus, deterior malo, 484 quia frequenter malus. A malo autem pejor dicitur, a bono deterior.
178. Melior dictus, quia mollior, non durus, aut ferreus, nam melius, quasi mollius.
Minax, a facie oculorum, quando furiose ardescunt, ut amplius videns pertimescat.
Minator est monitor, sed monitor dicitur cum praenuntiat bona, minator cum praenuntiat adversa.
179. Mulcator, eo quod blandis verbis mulceat ad declinandum animum: translatio a mulso, id est, quod acceptum lenire solet fauces dolentis, aut oppletum sordibus stomachum.
180. Metatores appellantur, qui castra designant, a metiendo, scilicet Lucanus: Hesperios audax veniat metator in agros.
Mollis, quod vigorem sexus enervato corpore dedecoret, et quasi mulier emolliatur.
181. Macer a Macie; et macies a moechia, eo quod immoderata libido macros faciat, sive a maceratione.
Mancus, manu ancus.
182. Moribundus, morienti similis, sicut vitabundus, vitanti similis. Quando enim dicimus, moriturus est, vere moriturus est; moribundus autem non vere, sed verisimilis morientis est.
183. Meretrix dicta, eo quod pretium libidinis mereatur. Inde et meritoriae tabernae; nam et milites cum stipendia accipiunt, mereri dicuntur.
184. Morio, a morte vocatus, eo quod non vigea intellectu.
Mulio, dictus a mulis, eo quod praesit eisdem vehiculis.
Manifestum dicitur, quod in manu est promptum.
N
185. Nobilis, NON VILIS, cujus, et nomen, et genus scitur.
Nubilis, ad nubendum habilis.
Nemo ab homine tractum est, id est, ne homo, quod est pro nullo.
Nullus autem, quasi ne ullus.
186. Nihili, compositum est ex ne et hilo. Hilum autem Varro ait significare medullam ejus ferulae quam Graeci asphodelon vocant; et sic dici apud nos nihilum; quomodo apud Graecos οὐδὲ γρῦ.
187. Nequam a malo plerique distinguunt, alium perniciosum, alium nugam existimantes, ut ait Monatius: Hic adolescens nequam, non malus, id est, nugas, non perniciosus. Alii confundunt, quasi utrumque unum idemque significet.
188. Nequaquam, eo quod nec quidquam sit, id est, ex eo quod nihil sit, veteres esse dictum voluerunt.
Neuter, neque iste, neque ille, quasi dicat, nec uterque.
189. Nefarius, non dignus farre, quo primo cibi genere vita hominum sustinebatur. Alias nefarius.
Nefandus, id est, ne nominandus quidem.
Nutritor, quasi nutu eruditor.
190 Nuntius est qui nuntiat, et quod nuntiatur, id est, ἄγγελος καὶ ἀγγελία; 486 sed nuntius ipse homo genere masculino; id vero, quod nuntiat genere neutro, ut hoc nuntium, et haec nuntia.
191. Nazaraeus, id est, sanctus Dei. Nazaraeus olim dicebatur qui sanctam comam nutriebat, et nihil contaminatum accipiebat, abstinens se a vino, omnique sicera, quae mentem ab integra sanitate pervertit.
192. Nugas autem Hebraeum nomen est. Ita enim in prophetis est expositum, ubi dicit Sophonias: Nugas qui a lege recesserunt, ut nosse possimus linguam Hebraicam omnium linguarum esse matrem.
193. Nugigerulus, appellatus ab eo quod sit turpis nuntius. Negligens, quasi nec legens.
194. Nepos, dictus a genere quodam scorpionum, qui natos suos consumit, excepto eo qui dorso ejus insederit; nam rursus ipse qui servatus fuerit consumit patrem; unde homines qui bona parentum per luxuriam consumunt nepotes dicuntur. Hinc quoque nepotatio pro luxuria ponitur, qua certe quaeque res consumuntur.
195. Niger, quasi nubiger, quia non serenus, sed fusco opertus est. Unde et nubilum diem tetrum dicimus.
O
196. Orthodoxus, rectae gloriae.
Orator, ab ore vocatus, a perorando nominatus, id est, dicendo; nam ORARE dicere est.
197. Obaudiens, ab aure, eo quod audiat imperantem.
Ospes, quod inferat ostio pedem.
Ospes, facilis, apertus, et ostio patens; unde et ospitalis homo dicitur. 487
198. Osor, inimicus, ab odio dictus; sicut amator ab amore, et est generis communis.
Odibilis, odio habilis.
Obsitus, obsessus, id est, undique insidiis convallatus.
199. Obscenus, impurae libidinis, a vitio obscuro dictus. Obtunsus, hebetior, et obclusior, quasi ex omni parte tunsus.
Obnixus, contra nisus, et conabundus.
Obnoxius, quia obligatus est nexibus culpae.
200. Oblectator, quasi cum lacte, et fraude, ut Terentius: Nisi me lactasses amantem; unde et oblectare dictum est.
Obtrectator, malignus, et qui obstringillando officiendoque non sinat quempiam progredi et augescere.
201. Orbus, quod liberos non habeat, quasi, oculis amissis.
Opifex, quod opus faciat aliquod.
Opilio, ovium pastor, ovilio.
P
202. Prudens, quasi porro videns; perspicax enim est, et incertorum praevidet casus.
Patiens, dictus a paviendo, pavire enim ferire est; percutitur enim, et tolerat.
203. Perfectus, cui jam nihil adjici potest. Huic nomini apud grammaticos comparatio non adjicitur, quia si dixeris: Ille perfectior est, iste perfectus non erit.
204. Pulcher a specie cutis dictus, quod est (rubens) pellis; 488 postea transiit hoc nomen in genus. Nam pulchritudo hominis, aut in vultu est, ut: Os, humerosque Deo similis; aut in capillis, ut: Namque ipsa decoram caesariem; aut in oculis, ut: Laetos oculis afflarat honores; aut in candore, ut: Quale manus addunt ebori decus; aut in lineamentis, ut: Te multo plus figura et lineamenta hospitis delectabant; aut in proceritate, ut Turnus: Vertitur in mediis, et toto vertice supra est.
205. Pellax a pelliciendo.
Perspicax, splendidus, eo quod perluceat.
Perpetuus . . . . .
Perennis, ab eo quod sit perpetuus annis.
206. Praesul vocatus, quia praeest sollicitudine.
Praepositus appellatus, eo quod sit subjectorum ac famulantium ordinator, vel rector.
Patroni a patribus dicti sunt, quod hujusmodi affectum clientibus exhibeant, ut quasi patres illos regant.
207. Paedagogus est qui parvulis assignatur. Graecum nomen est, et est compositum ab eo quod pueros agat, id est, ductet, et lascivientem refrenet aetatem.
208. Praesens dictus, quod sit prae sensibus, id est, coram oculis, qui sensus sunt corporis.
Prior, quod primus sit ordine; et primus, quasi praeeminens.
Primus . . . . .
Postremus . . . . .
209. Potens, rebus late patens; unde et potestas, quod pateat illi quaqua velit, et nemo intercludat, nullus obsistere valeat.
Praeopimus, prae caeteris opibus copiosus.
210. Pecuniosos Tullius primum eos dictos refert, qui plurimam habuissent pecuniam, id est, pecora. Ita enim antiqui eos appellabant. Paulatim autem per abusionem nomen in aliud devolutum est.
211. Pervicax proprie dicitur qui in proposito suo ad victoriam perseverat. 489 Antiqui enim viciam dicebant, quam nos victoriam; credo quod inde dicatur herba vicia, id est, victorialis.
212. Pernix a pernitendo tractum est, id est, in conatibus perseverando. Alii pernicem velocem intelligunt pedibus; nam pernicitas pedum est, ut: Pernicibus ignea plantis; sicut celeritas pennarum est, ut: Celerique fuga sub sidera lapsae.
213. Piger, quasi pedibus aeger. Est enim tardus ad incedendum, quod nomen per usum transiit et ad animum.
Pernox, pervigilans nocte. Perseverans . . . . .
Pertinax, impudenter tenens, quasi pertinens.
214. Petulans, nunc quidem pro audace et improbo ponitur; olim autem acerbi flagitatores, et proprie argentariorum coactorum pueri, quod pretia rerum crebrius et asperius exigebant, a petendo PETULANTES vocati.
215. Procax, proprie idem quod petax. Nam procare est petere; unde et nuptiarum petitores proci dicuntur.
216. Prodigus, sumptuosus, atque consumptor, qui omnia porro agit, et quasi projicit.
Profugus proprie dicitur qui procul a sedibus suis vagatur, quasi porro fugatus.
Peregrinus longe a patria positus, sicut alienigena.
217. Projectus, quasi longe et procul jactatus, sicut et produxit, quasi porro illum duxit, et provocavit, quasi porro illum vocavit.
Projectus, quasi porro ejectus, ac projactatus; unde: Projectaque saxa Pachyni, id est, porro jactata.
218. Proscriptus, cujus bona palam et aperte scribuntur.
Praescriptus, 490 ordinem significat, sicut et praescriptiones apud jurisconsultos.
219. Procinctus, expeditus et armatus; unde: Et in procinctu, id est, cum belli causa arma sumebant.
Praecinctus, eo quod ante se ponat aliquid, quo praecingitur. Unde et de Domino dictum est: Praecinctus linteo, lavit pedes discipulorum suorum.
220. Praedo est qui populando alienam invadit provinciam. Praedo ab abigendo praedas dictus, et praedo qui praedam habet.
Praedator est cui de praeda debetur aliquid.
221. Plagiator, ἀπὸ τοῦ πλαγίου, id est, obliquo, quod non certa via gradiatur, sed pelliciendo dolis.
Piratae, sunt praedones maritimi ab incendio navium transeuntium quas capiebant dicti. Nam Πῦρ ignis est.
222. Pugillator, qui de manu in manum nummorum aliquid subtrahit.
Peculator, pro eo quod sit pecuniae publicae defraudator.
Proditor, pro eo quod detegit. Item proditor, perditor, ut: Unius ob iram prodimur.
223. Perfidus, quia fraudulentus est, et sine fide, quasi perdens fidem.
Perjurus, quia perpere jurat, id est, male jurat. Perjurus autem in verbo r non habet. Nam pejero et dejero dicimus.
224. Praevaricator, malae fidei advocatus, et qui, vel in accusando nocitura, vel in defendendo profutura praetereat, aut inutiliter 491 dubieque ponat, mercedis gratia, scilicet corruptus. Cicero: Quid enim tam praevarum? id est, valde varum.
225. Pellax, dolosus, et fallax, a pelle, id est, vultu. Foris enim ut fallat arridet, sed nequitiam intus gerit.
Profanus, quasi porro a fano. Sacris enim illi non licet interesse.
226. Parracida, proprie dicitur interfector parentis, quamvis quidam veteres hunc parenticidam dixerint, quoniam parricidium et homicidium in quocunque intelligi possit, cum sint homines hominibus pares.
227. Persecutor non semper pro malo intelligitur, unde, persecutus, perfecte secutus.
Publicanus est qui vectigalia publica exigit, vel qui per publica negotia saeculi lucra sectatur; unde, et cognominatus est.
228. Peccator, a pellice, id est, meretrice vocatus, quasi Pellicator, quod nomen apud antiquos tantum flagitiosum significabat, postea transiit hoc vocabulum in appellationem omnium iniquorum.
229. Prostitutae meretrices, a prosedendo in meritoriis, vel in fornicibus.
Pellex, apud Graecos, proprie dicitur a Latinis concuba. Dicta autem a fallacia, id est, versutia, sub dolositate vel mendacio.
230. Procurvus, quasi, per longum curvus.
Pavidus est quem vexat trepidatio mentis (habet enim cordis pulsationem, cordis motum); nam PAVIRE ferire est, unde et pavimentum.
231. Petrae autem et rupes a duritia saxorum nominantur.
492 Pusillanimis, pusillo animo.
Petulcus, dictus ab appetendo, unde etiam et meretrices petulcas vocamus.
Pisinus a pusione.
Productus, quasi porro ductus.
Q
232. Quaestor, a quaerendo dictus, quasi quaesitor.
Quaestuosus, querimoniosus.
233. Querulus, quia querelam infert. Quietus, quod sit ipse sibi animo securus, neminem tangens.
R
234. Religiosus, ait Cicero, a relegendo appellatur, qui retractat, et tanquam relegit ea quae ad cultum divinum pertineant. Hi sunt dicti religiosi ex religendo, tanquam ex ELIGENDO eligentes, ex DILIGENDO diligentes ex INTELLIGENDO intelligentes.
235. Rationator dictus, vir magnus, quia de omnibus rebus quas esse mirabiles constat possit reddere rationem.
Retractator, repetitor, nam retractare, est repetere quod omiseras.
236. Resipiscens, eo quod mentem quasi post insaniam recipit, aut quia resipit qui sapere desierat. Castigat enim seipsum dementiae, et confirmat animum suum ad rectius vivendum, cavens ne iterum corruat.
237. Repentinus, a repente. Repens autem et adverbium et nomen potest esse.
Robustus, fortis, validus, a fortitudine roboreae arboris appellatus.
Rapidus, velox pedibus.
Raptor, eo quod corruptor. Inde et rapta, eo quod corrupta est.
238. Reus, a re de qua obnoxius est, et reatus a reo est nuncupatus.
493 Reus majestatis, primum dictus qui adversus rempublicam aliquid egisset, aut quicunque hostibus consensisset. Dictus autem reus majestatis, quia majus est laedere patriam quam civem unum. Postea autem et hi rei majestatis dicti sunt qui adversus majestatem principis egisse viderentur, vel qui leges inutiles reipublicae detulerant, vel utiles abrogaverant.
239. Rixosus, a rictu canino dictus. Semper enim ad contradicendum paratus est, et jurgio delectatur, et provocat contendentem.
Rusticus, dictus quod rus operetur, id est, terram.
S
240. Sapiens, dictus a sapore, quia sicut gustus aptus est ad discretionem saporis ciborum, sic sapiens addinoscentiam rerum atque causarum, quod unum quodque dignoscat, atque sensu veritatem discernat. Cui contrarius est insipiens, quod sit sine sapore, nec alicujus discretionis, vel sensus.
241. Studiosus, quasi studii curiosus.
Sanctus, veteri consuetudine appellatus, eo quod hi qui purificari volebant sanguine hostiae tangebantur, et ex hoc sancti nomen acceperunt.
242. Sincerus, quasi sine corruptione, cui contrarius est insincerus, vitiatus, corruptus.
Supremus, summus, ab eo quod superemineat. Unde et supreme Pater dicimus.
Sublimis, ab altitudine vocatus honoris; nam proprie sublime dicitur quod in alto est, ut: Sublimemque feres ad sidera coeli.
243. Speciosus, a specie, vel aspectu, sicut formosus a forma.
Solers, quod sit sollicitus in arte, et utilis. Solers enim apud antiquos dicebatur, qui erat omni bona arte instructus. Terentius: Adolescentem solertem dabo.
244. Superstitiosos ait Cicero appellatos qui totos dies precabantur, 494 et immolabant, ut sibi sui liberi superstites essent.
Sollicitus, quia solers, et citus, atque irrequietus.
Sedulus, familiare verbum Terentii, hoc est sine dolo, alias assiduus.
245. Sodales dicuntur, qui ad symbolum convenire consueverunt, quasi sua edentes, alias quasi sedales, quod simul sedeant. Socii dicuntur propter periculi et operis societatem, quasi in unam caligam et uno vestigio manentes.
246. Stultus, hebetior corde, sicut quidam ait: Ego me esse stultum existimo, fatuum esse non opinor, id est, obtusis quidem sensibus, non tamen nullis. Stultus est qui per stuporem non movetur injuria: saevitiam enim perfert, nec ultus est, nec ullo ignominiae commovetur dolore.
247. Segnis, id est, sine igne, ingenio carens ( se autem sine significat, ut se dulus, sine dolo, se curus, quasi sine cura), id est, frigidus, per quod inutiles accipimus.
248. Stupidus, saepius stupens.
Superbus dictus, quia super vult videri quam est; qui enim vult supergredi quod est, superbus est.
249. Susurro, de sono locutionis appellatus, quia non in facie alicujus, sed in aure loquitur de altero detrahendo.
250. Seditiosus, qui dissensionem animorum facit, et discordias gignit: quam Graeci διάστασιν dicunt.
Severus quasi saevus verus, tenet enim sine pietate justitiam.
251. Simulator, dicitur a simulacro. Gestat enim similitudinem ejus 495 quod non est ipse.
Suasor, decipiens, id est, in suam sortem trahens.
Studiosus . . .
252. Scrupulosus, animi minuti, et asperi. Scrupus enim est arena durior.
Sacrilegus, dicitur ab eo quod sacra legit, id est, furatur.
Sicarius vocatur, qui ad perpetrandum scelus telis armatus est. Sica enim gladius est a secando vocatus.
253. Scaevus, sinister atque perversus, ἀπὸ τοῦ σκαιοῦ. Est enim pessimi et crudelis animi. Scenicus, qui in theatro agit. Theatrum enim scena est.
Scorta, quae a Graecis quoque σκύτεα vocabantur, quo defricantur pelles, quibus corruptela fit.
254. Spurcus, quod sit impurus.
Scelerosus, sceleribus plenus, ut lapidosus locus, et arenosus. Plus est autem scelerosus quam sceleratus.
255. Sator, seminator, vel pater, a semine.
Scurra, qui sectari solet quempiam cibi gratia. A sequendo igitur, inde scurra appellatus. Idem assecla, a sequendo.
Satelles, quod adhaereat alteri, sive a lateris custodia.
256. Suffectus, in loco alterius suppositus, quasi suffactus. Unde et consulem suffectum dicimus eum qui pro alio substituitur.
257. Secundus, quia secus pedes, et tractus est sermo a sequentibus servis pedisequis. Unde et secunda fortuna dicitur, quod secundum nos est, id est, prope nos. Inde et res secundae, id est, prosperae. Secundae autem a sequendo sunt dictae.
258. Stipulator, promissor. Stipulare enim promittere est, ex verbis 496 jurisperitorum, qui etiam stipulum firmum appellaverunt.
259. Sanus, a sanguine, quia sine pallore est.
Sospes . . .
Salus, a sale nomen accepisse putatur.
Subtilis, ab extenuatione dictus.
260. Sequester dicitur, qui certantibus medius intervenit, qui apud Graecos ὁ μέσος dicitur, apud quem pignora deponi solent. Quod vocabulum a sequendo factum est, quod ejus qui electus sit utraque pars fidem sequatur.
261. Sessilis, quod non videtur stare, sed sedere.
Surdus, a sordibus humoris aure conceptis; et quamvis multis casibus accidat, nomen tamen aeger ex praedicto vitio retinet.
262. Siccus, quod sit exsuccatus, sive, per antiphrasin, quod sit sine succo.
Sepultus dictus, eo quod sit sine palpatione, vel sine pulsu, id est, sine motu.
263. Sajo, ab exigendo dictus.
Sutor, a suendis pellibus nominatur.
Subulcus, porcorum pastor, sicut bubulcus a cura boum.
T
264. Tutor, qui pupillum tuetur, hoc est, intuetur, de quo in consuetudine vulgari dicitur: Quid me mones? Et tutorem, et paedagogum olim obrui.
265. Testes dicti, quod testamento adhiberi solent, sicut signatores, quod testamentum signent.
266. Tetricus, mons in Sabinis asperrimus. Unde et tristes homines tetricos dicimus.
Taciturnus, in tacendo diuturnus.
267. Trutinator, examinator, ex judicii libra perpendens; recta translatione a trutina, quae est gemina ponderum lanx.
268. Tristis . . .
Tenax, nummi cupidior, quod teneat. Interdum, et pertinax. Truculentus . . .
269. Torvus, terribilis, eo quod sit torto vultu, et turbulento aspectu, ut: Torva leaena; et: Cernimus astantes nequidquam lumine torvo.
270. Turbidus . . .
Terribilis . . .
Teter, ab obscura tenebrosaque vita. Teterrimus pro fero nimium. Tetrum enim veteres pro Fero dixerunt, ut Ennius: Tetrosque elephantos.
Terribilis, quia timorem habet, et timetur.
271. Tergiversator, quod animum quasi tergum vertat huc et illuc, nec facile qualis sit intelligitur.
Temulentus, a temeto, id est, vino, dictus.
272. Timidus, quod timeat diu, id est, a sanguine, nam timor sanguinem gelat, qui coactus gignit timorem.
273. Turpis, quod sit informis, et torpeat.
V
274. Vir, a virtute.
Utilis, ab utendo bene sua, vel quod bene quid uti possit, sicut, docilis quod doceri possit.
275. Verus, a veritate, hinc et verax. Major est veritas quam verus, quia non veritas a vero, sed verus a veritate descendit.
Veridicus, quia verum dicit, et veritatis assertor est.
Verecundus, quia verum factum erubescit.
276. Viridis, vi et succo plenus, quasi vi rudis.
Venustus, pulcher, a venis, id est, sanguine.
Vivens . . . . .
Vivus . . . . .
277. Varius, quasi non unius viae, sed incertae mistaeque sententiae.
Versutus, eo quod ejus mens in quolibet actu ad quamlibet fraudem facile vertitur, unde et versutia dicitur contorta sententia. Plautus: Versutior quam rota figularis.
278. Villis a villa, nullius enim urbanitatis est.
Versipellis, eo quod in diversa vultum et mentem vertat. Inde, et versutus, et callidus.
Violentus, quia vim infert.
279. Vecors, mali cordis, et malae conscientiae.
Vagus, quia sine via.
Vanus, a Venere etymologiam trahit. Item vanus inanis, falsus, eo quod sine memoria evanescat.
280. Vesanus, non probe sanus.
Vinolentus, qui et satis bibit, et difficile inebriatur.
Vexatus, id est, portatus, ab eo quod est veho, vexo, vecto, ut vexasse sit portasse.
281. Veneficus, eo quod venenum mortis causa paravit, aut praestitit, aut vendidit.
Vector, quasi vehitor. Est autem vector et qui vehit, et qui vehitur.
282. Venator, quasi venabulator, a venabulo, scilicet, quo bestias premit. Quatuor autem sunt venatorum officia: vestigatores, indagatores, alatores, pressores. Hic incipit Editionis Arevali tomus IV.

